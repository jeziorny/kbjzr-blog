{
  "posts": [
    {
      "id": "content/posts/amp-it-up-wstep.md",
      "title": "Amp It Up - wstęp do polskiego wydania",
      "slug": "amp-it-up-wstep",
      "date": "2025-10-20T10:00:00.000Z",
      "excerpt": "",
      "tags": [],
      "featured": true,
      "body": "# \"Amp It Up\" - wstęp do polskiego wydania\n\n## Amp It Up: manifest bezwzględnej skuteczności w erze półśrodków\n\n\nW publicznym dyskursie o biznesie, gdzie pełno jest akademickich teorii, nitek z Twittera, modnych frameworków z LinkedIna, coachujących TikToków i rozwlekłych case studies napisanych pod SEO, [“Amp It Up” Franka Slootmana](https://www.zlotemysli.pl/prod/14046/amp-it-up-frank-slootman.html) uderza jak lodowaty prysznic.\n\nTo nie jest kolejna książka o tym, czym zarządzanie *powinno* być - to nieubłaganie szczera instrukcja obsługi maszyny do wygrywania napisana przez człowieka, który trzykrotnie przekształcił średnie firmy (Data Domain, ServiceNow, Snowflake) w giganty warte miliardy dolarów.\n\n## Religia mediokracji\n\nSlootman nie marnuje czasu na moralizujące niuanse. Jego filozofia jest prosta do bólu: większość organizacji działa na ułamku swojego potencjału, ponieważ *zaakceptowała* mediokrację, rządy przeciętności, jako normę. I nierzadko same nie wiedzą, że wierzą w normę przeciętności. \n\n“Amp It Up” to apoteoza skuteczności w najczystszej postaci - autor pokazuje, że różnica między przeciętnością a wielkością nie leży w strategii czy zasobach ale w *bezwzględnym podniesieniu standardów* egzekucji i zarządzania operacjami na każdym poziomie organizacji.\n\nKluczowe jest zrozumienie, że Slootman nie mówi o *stopniowej* poprawie. Mówi o radykalnej transformacji intensywności. Kiedy większość CEO celebruje 20% wzrostu, on pyta: “Dlaczego nie 200%?”. To nie jest pycha inwestora znającego tylko excele albo arogancja głupca - to świadoma decyzja o odrzuceniu komfortowych ograniczeń, które sami sobie narzucamy. Autor demonstruje, jak w trudnych kontekstach konsekwentnie osiągał niemożliwe, po prostu odmawiając zaakceptowania tego, że jest to niemożliwe.\n\n## Kultura wygrywania\n\nW erze work-life balance i przyjaznych kultur korporacyjnych, Slootman przypomina niewygodną prawdę: biznes to rywalizacja a w rywalizacji liczy się tylko zwycięstwo. Jego podejście do konkurencji jest gladiatorskie - nie chodzi o uczestnictwo, chodzi o dominację. “Amp It Up” przedstawia wolę zwycięstwa nie jako opcję czy przewagę konkurencyjną ale jako podstawowy warunek przetrwania w coraz brutalniejszym świecie biznesów technologicznych.\n\nCo bardzo istotne, Slootman nie gloryfikuje toksyczności. Jego obsesja na punkcie wygrywania nie wynika z ego lecz z głębokiego przekonania, że tylko zwycięzcy mogą realnie zmieniać świat. Przegrywający tworzą posty na social media i prezentacje o tym, dlaczego odpadli. Zwycięzcy tworzą rzeczywistość. Ta filozofia przenika każdy aspekt jego zarządzania - od rekrutacji (zatrudniaj tylko tych, którzy nie potrafią przegrywać) po strategię produktu (nie bądź lepszy o 10%, bądź 10x lepszy).\n\n## Konkretność jako broń i metoda zarządzania\n\nMoże najbardziej pragmatycznym aspektem książki jest chirurgiczna precyzja, z jaką Slootman podchodzi do realizacji celów. W świecie, gdzie strategie są mgliste a KPI często bardziej mylą niż wyjaśniają, autor wprowadza żelazną dyscyplinę konkretności. Każdy cel musi być jasny i mierzalny, każda dyskusja musi prowadzić do decyzji, każde spotkanie musi kończyć się listą działań z nazwiskami i terminami.\n\nSlootman bezlitośnie obnaża korporacyjne *theatrum* - rytualne tańce prezentacji, calli, konsultacji, dyskusji i raportów, które tworzą iluzję postępu bez faktycznego ruchu naprzód. Jego metoda to intelektualna brutalność: skracaj cykle decyzyjne z miesięcy do dni i godzin, eliminuj warstwy aprobat, dawaj ludziom władzę proporcjonalną do odpowiedzialności. Konkretność w “Amp It Up” to nie tylko jasność celów - to *eliminacja* wszystkiego, co nie prowadzi bezpośrednio do ich realizacji.\n\n## Dlaczego ta książka jest niezbędna\n\n“Amp It Up” to nie lektura komfortowa. Slootman nie oferuje work-life balance, nie terapeutyzuje samotności przedsięborcy, nie mówi o szczęściu pracowników, ani nie wspomina o społecznej odpowiedzialności biznesu. Oferuje coś znacznie cenniejszego: ekscytację intensywnością wyścigu, odrzucenie pośledniości oraz odświeżająco szczery przepis na budowanie organizacji, które wygrywają.\n\nW czasach gdy większość liderów biznesu bardziej dba o swój wizerunek i zasięgi niż o wyniki, Slootman przypomina, po co właściwie jesteśmy w tym całym biznesie. Nie po to, żeby być lubianym czy podziwianym. Nie po to, żeby być politycznie poprawnym:\n\nCele to: tworzyć wartość wymierną w złotówkach, niszczyć konkurencję i zmieniać rynek.\n\nTa książka powinna być obowiązkowa dla każdego, kto ma ambicje większe niż kolejny awans. \n\nTo manifest dla tych, którzy są zmęczeni teatrem korporacyjnych gestów, ale chcą za to realnie budować, tworzyć - i zwyciężać. Slootman nie obiecuje, że będzie łatwo. Obiecuje tylko, że jeśli zaczniesz wymagać więcej i lepiej od siebie, i innych - zaskoczy Cię twoja własna skuteczność.\t\n\n“Amp It Up”, tytułowe wyzwanie, żeby podkręcić intensywność, to ostateczny test: naprawdę chcesz wygrywać czy tylko udajesz, że chcesz?​​​​​​​​​​​​​​​​ Chcesz wygrać - czy tylko mieć rację?\n\n[Kup polskie wydanie \"Amp It Up\" tutaj](https://www.zlotemysli.pl/prod/14046/amp-it-up-frank-slootman.html)\n\nPS. Powyższy wstęp do polskiego wydania nie ukazał się finalnie w książce a jego fragment został wykorzystany jako rekomendacja na okładce.\n\n[Napisz do mnie](mailto:jakub.jeziorny@gmail.com)\n"
    },
    {
      "id": "content/posts/pilnosc.md",
      "title": "Pilność",
      "slug": "pilnosc",
      "date": "2024-12-07T10:00:00.000Z",
      "excerpt": "O tym, dlaczego pilność może być pułapką i jak znajdować właściwe priorytety.",
      "tags": [
        "zarządzanie",
        "produktywność",
        "leadership"
      ],
      "featured": false,
      "body": "\n# Pilność\n\n1. Pilność w zarządzaniu jest bronią. Użyta dobrze, buduje momentum. Użyta źle - niszczy je.\n2. Intuicyjnie różnica między szybkością a pilnością jest niejasna. Potocznie pilność utożsamiamy z szybkim działaniem a to - z pośpiechem. A szybkość to ścinanie zakrętów. To presja aby wszystko zrobić na teraz. Ale pilność bez kierunku to chaos. Wypala ludzi. Prowadzi do nieprzemyślanych decyzji. Tworzy ruch bez progresu.\n3. Spójrz na zespół, który ciągle jest w trybie kryzysowym. Nie porusza się wcale szybko. Kręci się raczej w kółko. Tonie w bieżączce, tkwi w bagnie ostatnich wydarzeń - niedokończonej pracy i stresujących alarmach. Zespoły, które wygrywają, nie pozwalają pośpiechowi kontrolować siebie. To one kontrolują tempo. Same nadają rytm. Wiedzą, kiedy naciskać, a kiedy czekać. Poruszają się z intencją celu.\n4. Prawdziwa pilność nie polega na szybszym działaniu, ale na usuwaniu punktów oporu i redukowaniu tarcia. Pilne jest usuwanie wąskich gardeł, eliminowanie czasu straconego na nieistotne aktywności i skupienie się na tym, co *naprawdę* ma znaczenie. Pilność nie myli zajętości z postępem. Nie reaguje na wszystko - pilność wcale nie zachowuje się jakby sytuacja była awaryjna. Zła forma pilności to tylko nieefektywność w przebranku pracy.\n5. Nie wszystko musi się dziać natychmiast. Wystarczy systematyczne i planowe usuwanie blokerów, które spowalniają egzekucję w jasno zdefinowanym kierunku - i bez tworzenia niepotrzebnego chaosu.\n6. Jeśli pracujesz pilnie - to ochrona momentum staje się kluczowa. Momentum nie pochodzi z cięższej pracy. Momentum to efekt akumulacji małych zwycięstw: mądrej pracy i poruszania się prostą ścieżką.\n7. Jeśli pilność nie jest decyzją zarządzającego, staje się swoim własnym wrogiem. Wyrodnieje w pośpiech, wymuszony pogarszającą się sytuacją. Zespoły, które to rozumieją, poruszają się płynnie, więc szybko. Te które tego nie rozumieją - wypalają się podpaloną gonitwą.\n\n***\n\n*Masz pytania lub komentarze? [Napisz do mnie](mailto:jakub.jeziorny@gmail.com)*\n"
    },
    {
      "id": "content/posts/chcesz-wygrac-czy-byc-madrzejszy.md",
      "title": "Chcesz wygrać czy być mądrzejszy?",
      "slug": "chcesz-wygrac-czy-byc-madrzejszy",
      "date": "2024-12-06T10:00:00.000Z",
      "excerpt": "",
      "tags": [],
      "featured": false,
      "body": "# Chcesz wygrać czy być mądrzejszy?\n\nWraz z rosnącym korpusem doświadczeń i wiedzy o tym jak robić biznes (technologiczny czy nie), rośnie też tendencja, żeby intelektualizować tę domenę.\n\nA nawet przeintelektualizowywać (hehe).\n\nBardzo szybko prowadzi to od „robienia rzeczy, które działają\" do „wdrażania i optymalizowania procesów\".\n\nTo dwie, zupełnie różne aktywności: mają różne cele, odbiorców, beneficjentów i tworzą wartość na różne sposoby.\n\nSą, słowem, od siebie bardzo różne. Co nie oznacza, że nie mają wspólnego podzbioru.\n\nKiedy jakiś zestaw taktyk dla danego rynku (aka strategia), przestaje się skalować, pojawia się potrzeba „wejścia na następny poziom\".\n\nTo jest też moment, w którym zaczyna się dobry czas dla praktykowania kultu cargo.\n\nJak wejść na następny poziom? Znaleźć kogoś z większej organizacji, kto już tam był i to robił.\n\nO ile masz farta, znajdziesz kogoś z dobrym CV. Polubicie się, będzie to ktoś z fajnego miejsca, z dobrym doświadczeniem i może nawet nie będzie patrzył na Ciebie z góry.\n\n(Jeśli lubisz takie rzeczy, to odwrotnie: zaimponuje Ci ktoś władczy i wyniosły, musi przecież być skuteczny - osiągnął w korpie mega rzeczy, a do tego jeszcze używa skomplikowanych sformułowań).\n\nA co później? Zacznie się „implementacja procesu\".\n\nSamo w sobie nie musi to być takie znowu złe. Ale:\n\nDla słabych zawodników i zawodniczek proces to substytut dowożenia rezultatów.\n\nMądre określenia, warsztaty i alajmenty to tarcze przed odpowiedzialnością za „robienie rzeczy, które działają\".\n\nW takich sytuacjach padają zaklęcia: mamy alajment, robiliśmy tak [w poprzednim miejscu], postępujemy zgodnie z procesem, mamy korelację na płaszczyźnie wielomianowej, sporządziliśmy do tego pre-reada.\n\nJeśli osiąganie powyższych ci wystarcza: to wolisz być mądry zamiast wygrywać. Gratulacje, dostałeś symulację korporacji.\n\nI zostaniesz pokonany przez tych, którzy wolą wygrywać - mają jasną wizję tego, co chcą osiągnąć i skupiają się na robieniu rzeczy, które działają.\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/push-i-pull-w-zarzadzaniu-produktem.md",
      "title": "Push i pull w zarządzaniu produktem",
      "slug": "push-i-pull-w-zarzadzaniu-produktem",
      "date": "2024-12-05T10:00:00.000Z",
      "excerpt": "",
      "tags": [],
      "featured": false,
      "body": "# Push i pull w zarządzaniu produktem\n\nJeden z toksycznych zakątków pracy produktowej w trybie (pseudo) *data driven*, to opieranie się w całości i WYŁĄCZNIE na feedbacku jakościowym użytkowników lub klientów.\n\nJeśli swój backlog pomysłów na zmianę w produkcie budujesz na głosach użytkowników i analizie ich zachowań, ja nazywam to ideacją ***pull***. „*Wyciągasz*\" od użytkowników wiedzę o tym, co dalej zrobić.\n\nPodobnie, gdy podglądasz konkurentów i ich naśladujesz. Wyciągając od konkurentów ich rozwiązania, stosując *benczmarkizm*, outsource'ujesz kontrolę nad backlogiem do konkurenta - *de facto* to on myśli za Ciebie o tym, jaki kolejny ruch wykonasz.\n\nOdwrotnością jest praca w trybie ***push***.\n\n*Push* może być częścią realizacji konkretnej wizji produktu. Czasem strategii biznesowej. Czasami może to być insight oparty o feedback (kiedy pozwalasz userom zidentyfikować problem/*pain*, ale nie rozwiązanie - co zazwyczaj jest dobrym pomysłem).\n\n*Push* robisz kiedy „wpychasz\" w produkt rozwiązanie, o które nikt nie prosił, ale ma ono sens i dokłada wartość.\n\nWiele najlepszych produktów powstaje w wyniku „*pushowania*\". Wszystkie media społecznościowe, które realizują pewną hipotezę z zakresu psychologii społecznej i socjologii grup, na przykład. Nikt też nie prosił o wynalezienie samochodu.\n\nBywa też, że *push* wizji daje przeciętne rezultaty.\n\nJony Ive miał wizję urządzeń Apple doskonale symetrycznych i obłych, pozbawionych zbędnych wejść - każdy użytkownik Macbooka Pro poprzedniej generacji wie, że estetyzm zabijał funkcjonalność.\n\nClubhouse miał hipotezę o społecznościowym potencjale audio - i okazała się ona nie tyle nieprawdziwa, co za słaba na to, żeby wydobyć z użytkowników nawyk i przywiązanie.\n\nWiele produktów staje się *bloatware* i degraduje się raczej przez nadużycia *pull*. Yahoo, Evernote, wcześniej wiele wersji Windowsa.\n\nBalansowanie między trybem *push* i pull to sztuka sama w sobie i dla siebie - wymaga wiedzy domenowej, narzędziowej i rynkowej. Często specyficznej dla danej kategorii lub nawet konkretnego produktu.\n\nUżywanie tylko jednej z tych strategii jest za to pewnym sposobem na porażkę.\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/tak-zwany-europejski-pesymizm-w-technologii.md",
      "title": "Tak zwany \"europejski pesymizm\" w technologii.",
      "slug": "tak-zwany-europejski-pesymizm-w-technologii",
      "date": "2024-12-04T10:00:00.000Z",
      "excerpt": "",
      "tags": [],
      "featured": false,
      "body": "# Tak zwany \"europejski pesymizm\" w technologii.\n\nZa oceanem jest taka śmieszna moda, żeby nabijać się z głupich Europejczyków, że nic nie wytwarzają a z innowacji to mają regulacje innowacji (hehe).\n\nDiagnozę jaką Amerykanie nam stawiają można sprowadzić do zarzutu pesymizmu: Europa jest leniwa i nie chce wierzyć w postęp dzięki technologii. A do tego przegrała z US konkurencję o dominację w digitalowym biznesie, więc przepełnia Europę zawiść, zazdrość, żółć. I w efekcie reguluje - bo sama nic nie potrafi zbudować.\n\n> Optimism is one of the most powerful forces in the world. Europe is really missing out by forgoing it in order to seem sophisticated, or whatever the reason is.\n> — Paul Graham (@paulg) January 11, 2024\n\nA żeby było śmieszniej to regulują tak, że robią amerykańskim Big Techom [*regulatory capture*](https://youtu.be/F9cO3-MLHOM?si=4NxeJgEbixxk1_1z) i w efekcie ograniczają konkurencyjność - sami sobie ręce wiążą. \"Ale głupi ci Rzymianie\".\n\nUmówmy się - coś w tym jest.\n\nOsobiście podzielam krytykę niewczesnego, prewencyjnego regulowania AI. Spodziewam się, że efekt będzie jak z histerycznymi regulacjami GMO - [po cichu trzeba się będzie z głupiej legislacji wycofywać](https://sciencebusiness.net/news/agrifood/commission-proposes-revamp-restrictive-eu-genetic-engineering-rules)\n\nTyle, że sedno tej krytyki pod adresem Europy to ideologiczna bzdura. To banał powtarzany na amerykańskiej prawicy, [*virtue signaling*](https://en.wikipedia.org/wiki/Virtue_signalling) z faktografią na poziomie [riserczu ziemkiewiczowskiego](https://ekskursje.pl/2009/10/risercz-ziemkiewiczowski/).\n\nMoje dwa argumenty o tym, że robiący rundy po tech-Twitterze \"europejski pesymizm\" to fikcja to:\n\n1. **W Europie tworzy się więcej startupów niż w US:**\n\n![Startups](content/images/2024/01/Atomico-State-of-European-Tech-2023.webp)\n*2023: ~14k startupów w Europie vs. ~13k w US. Europejski pesymizm.*\n\nOd lat konsekwentnie w Europie zakłada się więcej startupów niż w US.\n\nJeśli zakładanie większej liczby startupów w warunkach (a.) gorszego/niższego finansowania, (b.) gorszych widoków na exit, (c.) przy niższych wycenach; jeśli jest to efektem pesymizmu europejskiej technologicznej przedsiębiorczości - to może ja tu faktycznie czegoś nie rozumiem? Cały raport od Atomico [bardzo polecam](https://stateofeuropeantech.com/).\n\n2. **Dowód nieco angedotyczny - nadchodzi zwrot przemysłowy?**\n\nPodczas gdy w Polsce inwestuje się wciąż przede wszystkim w \"czysty soft\" (SaaSy, gaming, marketplace'y, ostatnio AI, wiadomo), w Europie Zachodniej i Północnej coraz częściej startupy mają przemysłowy albo hardware'owy charakter.\n\nWidać jak szybko przesuwają się akcenty w kierunku rozwiązań dużo bardziej \"CapEx'owych\", wymagających większego kapitału już na starcie.\n\nKilka moich ulubionych przykładów takich ambitniejszych startupów z Europy, które zebrały rundy w ostatnim czasie:\n\n• [4QT](https://www.4qt.ch/): produkuje specjalistyczne silniki elektryczne dużej mocy dla ciężkich pojazdów;\n\n• [German Bionic](https://germanbionic.com/en/): produkcja egzoszkieletów na potrzeby przemysłu i produkcji;\n\n• [Ecoworks](https://ecoworks.tech/): producent prefabrykatów dla budownictwa mieszkaniowego w standardzie NetZero;\n\n• [Photoncycle](https://www.photoncycle.com/technology): baterie i system zarządzania nadwyżkami energii z OZE (popularny obszar, patrz także: [Rivus](https://rivus-batteries.com/));\n\n• [Lotus Microsystems](https://www.lotus-microsystems.com/): projektowanie półprzewodników i mikrochipów;\n\n• [Metafuels](https://metafuels.ch/): produkcja syntetycznego paliwa dla lotnictwa;\n\n• [Spore Bio](https://www.spore.bio/): urządzenie do wykrywania patogenów w fabrykach żywności, leków i kosmetyków;\n\n• [Lambda Automata](https://www.lambda-automata.eu/products), grecki producent automatycznych systemów wykrywania i ostrzegania.\n\nWidzisz jaki pesymizm i wstecznictwo? *Time to build* to nie w Europce.\n\nNie chodzi mi o to, że tak wygląda większość inwestycji VC w Europie, ani że w US podobnych nie ma.\n\nI żeby nie było, u nas też jest kilka podobnych w charakterze projektów (m. in.: [Lifero](https://liftero.com/), Sweepee, [United Robotics](https://unitedrobots.co/)).\n\nRzecz w tym, że przedsięwzięcia i inwestycje tego rodzaju są wskaźnikiem optymizmu i odwagi: co do perspektyw dla wymagających kapitałowo, innowacyjnych startupów.\n\nNo to gdzie ten \"europejski pesymizm\"?\n\n[Napisz do mnie](mailto:jakub.jeziorny@gmail.com)\n\n> Some of new startups in optimism-lacking Europe:\n> \n> • German Bionic: electrically powered exoskeletons\n> \n> • 4QT: high-power drives for heavy equipment\n> \n> • Lotus Microsystems: fab-less semiconductors\n> \n> • Over Easy Solar: pre-assembled PVs\n> \n> • Metafuels: synthetic jet aviation fuel\n> — Kuba Jeziorny (@kubajeziorny) January 11, 2024\n\n---\n\nPS. Mam hipotezę dlaczego EU zachowuje się regulacyjnie w ten a nie inny sposób.\n\nCo tu jest *modus operandi:* na zachodzie Europie, a chyba [w Niemczech w szczególności](https://americangerman.institute/publication/soft-power/), antytechnologizm jest formą moralnej wyższości. Politycznym *virtue signaling*.\n\nA moralna wyższość to forma *soft power*, która w polityce zagranicznej jest domyślną formą polityczności międzypaństwowej na naszym kontynencie po horrorze 2WŚ.\n\nMoralistyczny antytechnologizm jest więc narzędziem dyplomatycznej kontroli i [rywalizacji na linii US-Niemcy/UE](https://link.springer.com/article/10.1057/s42738-023-00107-x). Oba podmioty mają różne modele wzrostu i strategie polityczne. Stąd taka postawa (w skrócie)."
    },
    {
      "id": "content/posts/cytaty-charliego-mungera-po-polsku.md",
      "title": "102 cytaty Charliego Mungera po polsku",
      "slug": "cytaty-charliego-mungera-po-polsku",
      "date": "2024-12-03T10:00:00.000Z",
      "excerpt": "",
      "tags": [],
      "featured": false,
      "body": "# 102 cytaty Charliego Mungera po polsku\n\nNa 30 dni przed swoimi setnymi urodzinami zmarł Charlie Munger, wiceprezes Berkshire Hathaway i człowiek, który poza olbrzymim majątkiem zostawił po sobie także dzieło, zbiór mądrych wypowiedzi.\n\nNiżej przedstawiam przetłumaczone przeze mnie (nieco swobodnie) cytaty co bardziej ciekawych, według mnie, wypowiedzi Mungera.\n\nNie jest to wybór kompletny. Korzystałem wybiórczo z [posta Trena Griffina](https://25iq.com/quotations/charlie-munger/).\n\n---\n\n1. \"Tak więc gra polega na ciągłym uczeniu się. Trzeba lubić proces uczenia się... Jest taka apokryficzna historia o Mozarcie. 14-latek przyszedł do niego i powiedział: \"Chcę nauczyć się być wielkim kompozytorem\". Mozart odpowiedział: \"Jesteś za młody\". Młody człowiek odpowiedział: \"Ale ja mam 14 lat, a ty miałeś tylko osiem lub dziewięć, kiedy zacząłeś komponować\". Na co Mozart odpowiedział: \"Tak, ale ja nie pytałem innych, jak to robić\".\"\n\n2. \"Instytucja zarządu dużej amerykańskiej firmy. Cóż, siedzi tam najwyższy rangą facet i jest tam autorytetem. Robi idiotyczne rzeczy i co? - rozglądasz się po zarządzie i nikt się nie sprzeciwia, dowód społeczny pracuje, więc wszystko jest w porządku, nie? Działa tendencja do odwzajemniania się: facet co roku podnosi wynagrodzenie dyrektorom, lata sobie samolotem korporacyjnym, aby obejrzeć ciekawe fabryki czy tam cokolwiek innego, a ty idziesz i widzisz obraz o ekstremalnej dysfunkcji organu decyzyjnego w typowej amerykańskiej radzie dyrektorów. Biorą się do działania tylko wtedy, gdy sytuacja staje się na tyle zła, że zaczynają wyglądać głupio lub grozi im odpowiedzialność prawna. To zasada Mungera. Znaczy się, od czasu do czasu zdarzają się rzeczy, które nie są zgodne z zasadą Mungera, ale ogólnie rzecz biorąc, rada dyrektorów jest bardzo nieskuteczną instytucją jeśli jej szef to lekki przygłup, co oczywiście często się zdarza.\"\n\n3. \"Rynki byka (*bull markets*) wchodzą ludziom głęboko do głowy. Jeśli jesteś kaczką pływającą po stawie, a staw podnosi się z powodu ulewy to zaczynasz piąć się w górę. Tylko, że ty myślisz, że to ty, a nie staw robi robotę.\"\n\n4. \"Każdego dnia staraj się być trochę mądrzejszy niż byłeś, gdy się obudziłeś. Wypełniaj swoje obowiązki wiernie i dobrze. Krok po kroku posuwaj się naprzód, niekoniecznie w szybkim tempie. Tak budujesz dyscyplinę i przygotowujesz się na szybkie zrywy... Drąż centymetr po centymetrze, dzień po dniu a na koniec dnia - jeśli żyjesz wystarczająco długo - dostaniesz to, na co zasłużyłeś\".\n\n5. \"Skala ma taką wielką wadę, która przy okazji sprawia, że gra jest interesująca - tak, że nawet duzi gracze nie zawsze wygrywają - ta wada to fakt, że wraz ze wzrostem wielkości pojawia się biurokracja. A wraz z biurokracją pojawia się terytorialność, która znów ma swoje podłoże w ludzkiej naturze. Incentive'y (zachęty/nagrody) robią się perwersyjne. (...) W biurokracji myślisz, że praca jest skończona, kiedy trafia z twojego biurka na biurko kogoś innego. Ale oczywiście tak nie jest. Nie jest skończona, dopóki [firma] nie dostarczy tego, co ma dostarczyć. Powstają więc wielkie, tłuste, głupie, nieumotywowane biurokracje.... Nieustannym przekleństwem skali jest to, że prowadzi ona do wielkiej, głupiej biurokracji.\"\n\n6. \"Sears miał wiele warstw kadr, których nie potrzebował. Był bardzo zbiurokratyzowany. Myślenie było powolne. Istniał pewien ustalony sposób myślenia. Jeśli ktoś wyskoczył z nowym pomysłem, system obracał się przeciwko niemu. Było tam wszystko, czego można oczekiwać od wielkiej, dysfunkcjonalnej biurokracji\".\n\n7. „Tak naprawdę pieniądze zarobiliśmy na wysokiej jakości firmach. W niektórych przypadkach kupowaliśmy cały biznes. W niektórych przypadkach kupowaliśmy tylko duży pakiet akcji. Ale kiedy przeanalizować to, co się stało to naprawdę duże pieniądze zarobiliśmy na biznesach wysokiej jakości. I ogólnie większość ludzi, którzy zarobili bardzo dużo pieniędzy, zrobiła to w firmach wysokiej jakości\".\n\n8. „Są dwa rodzaje biznesów: pierwszy zarabia 12% i można te pieniądze wypłacić na koniec roku. Drugi zarabia 12% ale cała nadwyżka gotówki musi być reinwestowana - nigdy nie ma tam gotówki. Przypomina mi to gościa, który patrzy na cały swój dobytek i narzędzia, i mówi: „Tu jest cały mój zysk\". Nienawidzimy tego rodzaju biznesu\".\n\n9. \"Kiedy dochodzi do tych skoków wycen, tych niedoborów, wrzawy i tak dalej, ludzie wpadają w szał, ale taki właśnie jest kapitalizm\".\n\n10. \"Uważam, że to bardzo niesprawiedliwe, ale kapitalizm bez porażki jest jak religia bez piekła\".\n\n11. \"Kapitalizm to dość brutalne miejsce\".\n\n12. \"Nasza gotówka mówi sama za siebie. Gdybyśmy mieli wiele super pomysłów, nie mielibyśmy tyle gotówki\".\n\n13. \"Są gorsze sytuacje niż siedzenie w gotówce i siedzenie, i czekanie, i siedzenie, i czekanie. Pamiętam czasy, gdy gotówki miałem po szyję - i nie chcę do nich wracać\".\n\n14. „Ci którzy nie chcą się zmierzyć z koniecznością poprawy wynikającą ze zmiany okoliczności, będą musieli się zmierzyć ze zmianą okoliczności, z której nie wynika żadna poprawa\".\n\n15. „Wiele rzeczy delegujemy. Mamy trzy koszyki: *in*, *out* i *za trudne*… Musimy mieć wyjątkowy wgląd (*insight*), żeby zdecydować *in* albo *out*, bo inaczej wrzucamy rzeczy do koszyka *za trudne*. Każdy z was musi poszukać swojego wyjątkowego obszaru kompetencji i na nim się skupić\".\n\n16. \"Jeśli masz jakieś kompetencje, to w zasadzie znasz już ich granice. Jeśli zadajesz sobie pytanie „czy przekraczam granice tego, co potrafię?\" jest już odpowiedzią na to pytanie\".\n\n17. \"Warren i ja unikamy robienia czegokolwiek, co ktoś inny w Berkshire może zrobić lepiej. Tak naprawdę nie masz żadnych kompetencji, jeśli nie znasz granic swoich kompetencji.\"\n\n18. \"Tak jak człowiek pracujący swoimi narzędziami powinien znać ich ograniczenia, tak człowiek pracujący swoim aparatem poznawczym musi znać jego ograniczenia\".\n\n19. \"Kiedy natrafiam na jakiś paradoks, myślę, że albo jestem totalnym kretynem, że dotarłem do tego punktu, albo jestem szczęśliwie blisko krawędzi mojej dyscypliny. Zastanawianie się co to jest dodaje życiu ekscytacji\".\n\n20. \"Z komputerami wiążą się ogromne niebezpieczeństwa. Ludzie za dużo kalkulują, a za mało myślą\".\n\n21. \"W korporacjach jeśli masz analityków, masz pracę wykonywaną z należytą starannością ale nie masz w organizacji zdrowego rozsądku to właśnie tak wygląda piekło\".\n\n22. \"Trzeba mieć system wynagrodzeń, który jest satysfakcjonujący dla ludzi, którzy prowadzą dany biznes. W Berkshire Hathaway nie mamy jednego systemu; mamy różne systemy. Są one bardzo proste i nie zmieniamy ich zbyt często. To niesamowite, jak dobrze to działa. Napisaliśmy jednostronicową umowę z Chuckiem Hugginsem, kiedy kupiliśmy See's i nigdy jej nie ruszaliśmy. Nigdy nie zatrudniliśmy konsultanta ds. wynagrodzeń\".\n\n23. \"Prezesi mają obowiązek... tłumić zazdrość i resentyment, zachowując się o wiele szlachetniej niż inni ludzie i o wiele hojniej. Ludzie powinni brać znacznie mniej, niż są warci, gdy są faworyzowani przez życie\".\n\n24. \"Wszędzie tam, gdzie jest duża prowizja, istnieje duże prawdopodobieństwo robienia wałków (*rip-off*)\".\n\n25. \"Możemy mieć przewagę konkurencyjną kupując przyzwoite firmy po przyzwoitych cenach. Ale to nigdy nie będą fantastyczne firmy i fantastyczne ceny\".\n\n26. „Wiele rynków ogranicza się do dwóch lub trzech dużych konkurentów - albo pięciu czy sześciu. Na niektórych z tych rynków nikt nie zarabia pieniędzy. Ale na innych wszyscy radzą sobie bardzo dobrze. Przez lata staraliśmy się zrozumieć, dlaczego konkurencja na niektórych rynkach jest w pewnym sensie racjonalna z punktu widzenia inwestora, dzięki czemu akcjonariusze dobrze sobie radzą, a na innych rynkach istnieje destrukcyjna konkurencja, która przegrywa inwestycje akcjonariuszy. Jeśli jest to rynek powszechnego towaru (*commodity*), takiego jak miejsca w liniach lotniczych to łatwo można zrozumieć, dlaczego nikt nie zarabia pieniędzy. Wystarczy pomyśleć o tym co linie lotnicze dały światu - bezpieczne podróże, fajnie spędzony czas, chwile z bliskimi. Jednak kwota netto zarobionych przez udziałowców linii lotniczych od czasu Kitty Hawk jest obecnie ujemna - i to bardzo ujemna. Konkurencja była tak intensywna, że gdy została uwolniona przez deregulację, zniszczyła akcjonariuszy z branży lotniczej. Jednak w innych branżach, takich jak na przykład płatki śniadaniowe, prawie wszyscy duzi chłopcy radzą sobie dobrze. Jeśli jesteś średniej klasy producentem płatków śniadaniowych, możesz zarobić 15% na swoim kapitale. A jeśli jesteś naprawdę dobry, możesz zarobić i 40%. Ale dlaczego to płatki śniadaniowe są tak dochodowe - mimo, że wydaje mi się, że konkurują na noże z tymi swoimi promocjami, kuponami i wszystkim innym? Nie do końca to rozumiem. Oczywiście w przypadku płatków śniadaniowych istnieje czynnik tożsamości marki, który właściwie nie istnieje w przypadku linii lotniczych. To musi być główny czynnik, który za to odpowiada. No i może producenci płatków śniadaniowych nauczyli się nie być takimi zaciekłymi rywalami w walce o udział w rynku. Bo wystarczy, że znajdzie się choć jeden gracz, który jest piekielnie zdeterminowana, żeby za wszelką cenę zdobyć udział w rynku to….. Na przykład, gdybym był Kelloggiem i zdecydował, że muszę mieć 60% rynku to myślę, że mógłbym odebrać innym płatkom śniadaniowym większość zysków. Ale w ten sposób zrujnowałbym też Kellogga. Choć przecież mógłbym osiągnąć, co zamierzyłem.\"\n\n27. \"Nawet najbystrzejsi ludzie będą mieli do dyspozycji bardzo ograniczone *insighty* w walce konkurencyjnej przeciw innym bardzo bystrym, ciężko pracującym ludziom. Warto więc wykorzystać te nieliczne dobre wglądy, zamiast udawać, że wie się wszystko o wszystkim przez cały czas\".\n\n28. \"Zasadą w życiu jest to, że organizacja głupia w radzeniu sobie ze złożonym systemem w jednym przypadku jest prawdopodobnie głupia także i w innym przypadku.\"\n\n29. \"Zrozumienie zarówno siły procentu składanego, jak i tego jak trudno go uzyskać jest sercem i duszą zrozumienia wielu rzeczy.\"\n\n30. „Nigdy nie przerywaj [działania procentu składanego] jeśli nie jest to absolutnie konieczne\".\n\n31. \"Nigdy w moim długim życiu nie widziałem raportu konsultanta, który kończyłby się inaczej niż następującym zdaniem: \"To, czego ta sytuacja naprawdę potrzebuje, to więcej konsultacji w zakresie zarządzania\". Ani razu. Zawsze przechodzę do ostatniej strony. Oczywiście Berkshire nie zatrudnia konsultantów, więc robię to tylko na zasadzie podglądactwa. Czasami jestem w organizacji non-profit, gdzie jakiś idiota zatrudnia konsultantów. [Śmiech].\"\n\n32. \"Jeśli ludzie mówią ci prawdy, których nie chcesz słyszeć i które są nieprzyjemne - pojawia się niemal automatyczna reakcja w formie antypatii. Trzeba się tego oduczyć.\"\n\n33. \"Prawie wszystkie dobre biznesy angażują się w działania typu \"ból dzisiaj, zysk jutro\".\"\n\n34. „Ludzie nie myślą o konsekwencjach konsekwencji.\"\n\n35. „Koncept dużej dywersyfikacji to czyste szaleństwo\".\n\n36. \"Nas nie obchodzą jakieś nierówne wyniki kwartalne. Wszyscy inni starają się zadowolić parkiet i inwestorów. My nie. To nie jest wcale mała przewaga [nad rynkiem]\".\n\n37. \"Ekonomia jest pod wieloma względami królową nauk o człowieku. Oczekuje się więc, że będzie lepsza niż reszta. Moim zdaniem ekonomia jest lepsza w multidyscyplinarnych rzeczach niż reszta nauk społecznych. Uważam też, że wciąż jest kiepska\".\n\n38. „Max Planck, wielki laureat Nagrody Nobla, który odkrył stałą Plancka, próbował kiedyś zajmować się ekonomią. Porzucił ją. Dlaczego Max Planck, jeden z najmądrzejszych ludzi, jacy kiedykolwiek żyli, odpuścił sobie ekonomię? Odpowiedź brzmi: \"To zbyt trudne. Najlepsze rozwiązanie, jakie można uzyskać jest niechlujne i niepewne.\"\n\n39. \"Jeśli chodzi o to, które firmy odnoszą sukces, a które upadają, efekty skali są kosmicznie ważne. W niektórych biznesach, naturalne jest pewnego rodzaju dążenie w kierunku przytłaczającej dominacji jednej firmy. Na przykład, gdy Jack Welch przyszedł do General Electric, powiedział: \"Do diabła z tym. Albo będziemy numerem 1 lub 2 w każdej dziedzinie, w której działamy, albo wylatujemy z biznesu.\"\n\n40. \"McDonald's zatrudnia ludzi ze złymi nawykami, szkoli ich i uczy, by przychodzili do pracy na czas i mieli dobre nawyki. Myślę, że wiele z tego co się tam dzieje jest lepsze niż Harvard\".\n\n41. \"Jeśli nie będziesz się ciągle uczyć, inni ludzie cię wyprzedzą. Sam temperament nie wystarczy - potrzeba dużo ciekawości przez długi, długi czas\".\n\n42. \"Aby móc skończyć jako pierwszy, musisz najpierw móc skończyć\".\n\n43. „Słyszałem jak Warren mówi to ze sto razy: \"To nie chciwość napędza świat, ale zazdrość\".\"\n\n44. „Oto prawda, z którą być może nie zgodziłby się typowy doradca inwestycyjny: jeśli jesteś komfortowo bogaty, a ktoś inny bogaci się szybciej niż ty, na przykład inwestując w ryzykowne akcje, to co z tego? Ktoś zawsze będzie bogacił się szybciej niż ty. To nie jest żadna tragedia.\"\n\n45. „Irytowanie się, że ktoś zarabia pieniądze szybciej niż ty to grzech śmiertelny. Zazdrość jest naprawdę głupim grzechem, ponieważ jest jedynym grzechem, który wyklucza opcję dobrej zabawy przy jego popełnianiu. Jest w nim dużo cierpienia i zero zabawy. Dlaczego miałbyś w ogóle wsiadać do tego wózka?\".\n\n46. \"Unikaj zła, zwłaszcza jeśli przyciąga ono przedstawicieli przeciwnej płci.\"\n\n47. \"Pomysł lub fakt nie jest wart więcej tylko dlatego, że o nim wiesz.\"\n\n48. „Dobrym nawykiem jest obnoszenie się ze swoimi porażkami i przemilczanie sukcesów.\"\n\n49. \"Ludzie zawsze pragnęli, żeby ktoś przepowiadał im przyszłość. Dawniej królowie zatrudniali ludzi do wróżenia z wnętrzności zwierząt. Zawsze istniał rynek ludzi, którzy udawali, że znają przyszłość. Słuchanie dzisiejszych prognostów jest tak samo głupie, jak wtedy, gdy król zatrudniał faceta, który gadał o wnętrznościach owiec. To się w kółko powtarza.\"\n\n50. „To ludzka natura, że ekstrapolujemy niedawną przeszłość na przyszłość, ale to straszne, że zarządy firm się na to godzą\".\n\n51. \"To nie złe pomysły cię zniszczą, tylko te dobre\".\n\n52. \"Nasze pomysły są tak proste, że ludzie wciąż pytają nas o nasze tajemnicze recepty, podczas gdy wszystko, co mamy to najbardziej elementarne pomysły\".\n\n53. \"Podobnie jak Warren, moją pasją było bogacenie się. Nie dlatego, że chciałem Ferrari - chciałem niezależności. Desperacko jej pragnąłem.\"\n\n54. \"Jeśli chcesz od ludzi właściwego zachowania to nie płać im na zasadzie prowizji. Naszym sędziom nie płaci się za każdą sprawę. Utrzymujemy ich w izolacji od innych właśnie dzięki stałej pensji. Sędziowie przy takim rozwiązaniu wypadają całkiem dobrze - nie ma przecież wielu skandali.\"\n\n55. \"Myślę, że przez całe życie byłem w górnych 5% mojej kohorty wiekowej, jeśli chodzi o zrozumienie mocy nagród (*incentives*), a i tak przez większość życia jej nie doceniałem. I nie ma roku, żebym nie dowiadywał się w tym zakresie czegoś nowego.\"\n\n56. \"Inwestowanie polega na znalezieniu kilku świetnych spółek, a następnie siedzeniu spokojnie na tyłku\".\n\n57. \"Wiele osób z wysokim IQ to beznadziejni inwestorzy ze względu na słabe charaktery. Dlatego właśnie powtarzamy często, że odpowiedni temperament jest ważniejszy niż mózg. Trzeba kontrolować irracjonalne emocje. Potrzeba cierpliwości i dyscypliny oraz zdolności do przyjmowania strat i przeciwności losu bez popadania w głupotę. Trzeba też potrafić nie dać się zwariować wielkiemu sukcesowi.\"\n\n58. \"Warren rozmawiał z facetem z banku inwestycyjnego i zapytał, jak zarabiają pieniądze. Odpowiedział: \"Z góry, z dołu, z obu stron i pośrodku.\"\n\n59. „Inteligentni ludzie nie są wolni od zawodowych katastrof wynikających z nadmiernej pewności siebie. Często pakują się w katastrofalne sytuacje ponieważ szukają sobie coraz trudniejszych wyzwań, a polegają wyłącznie na swojej samoocenie - że mają lepsze umiejętności i metody niż inni.\"\n\n60. \"Musisz być żywo zainteresowany tym, dlaczego coś się dzieje. Takie nastawienie umysłu, utrzymywane przez długi czas, stopniowo poprawia zdolność skupiania się na rzeczywistości. Jeśli nie masz takiego nastawienia, jesteś skazany na porażkę, nawet jeśli masz wysokie IQ\".\n\n61. \"To niezwykłe, ile długoterminowej przewagi ludzie tacy jak Warren Buffett i ja uzyskują starając się konsekwentnie nie być głupim, zamiast starać się być niezwykle inteligentnym.\"\n\n62. \"Zawsze znajdą się ludzie, którzy będą w czymś lepsi od ciebie. Musisz nauczyć się podążać za kimś, zanim sam zostaniesz liderem\".\n\n63. \"Chcemy bardzo dobrych liderów, którzy mają dużą władzę i chcemy delegować dużą władzę do tych liderów... To głupota, żeby nie przekazywać władzy ludziom o największych kompetencjach i pracowitości... Za każdym razem, gdy widzę możliwość wyboru takiego kogoś, to drugi najlepszy facet jest po prostu okropny w porównaniu z tym, którego zatrudniamy. Zazwyczaj decyzja jest oczywista. Musimy dać władzę ludziom, którzy potrafią jej skutecznie używać w twardej grze o przetrwanie\".\n\n64. \"Wszyscy się uczymy, modyfikujemy swoje pomysły lub je odrzucamy przez cały czas. Szybkie odrzucanie swoich pomysłów w odpowiednim momencie jest jedną z najcenniejszych cech, jakie można nabyć. Musisz zmusić się do rozważenia argumentów przeciwnej strony. Jeśli nie potrafisz przedstawić argumentów przeciwko temu, w co wierzysz lepiej niż twoi przeciwnicy to nie wiesz wystarczająco dużo\".\n\n65. \"Zrozumienie jak być dobrym inwestorem czyni cię lepszym menedżerem w biznesie i odwrotnie\".\n\n66. „Regresja do średniej występuje niezawodnie.\"\n\n67. \"Musisz znać wielkie koncepty wielkich dyscyplin wiedzy i używać ich nawykowo - wszystkich, a nie tylko kilku. Większość ludzi szkoli się w jednym modelu - na przykład ekonomii - i próbuje rozwiązywać wszystkie problemy w ten jeden sposób. Znasz stare powiedzenie: dla człowieka z młotkiem świat wygląda jak gwóźdź. To głupi sposób radzenia sobie z wyzwaniami\".\n\n68. \"Im więcej trudnych lekcji można przerobić w wyniku zastępstwa, a nie poprzez własne ciężkie doświadczenia, tym lepiej\".\n\n69. \"Wielki ekonomista Keynes powiedział: \"Lepiej mieć mniej więcej rację niż dokładnie się mylić\"\".\n\n70. „Znalezienie inwestycji przynoszącej zwrot 20% rocznie przez 40 lat zdarza się tylko w krainie marzeń. W prawdziwym świecie odkrywasz okazję inwestycyjną a potem porównujesz z nią inne. Inwestujesz tylko w najbardziej atrakcyjne. To jest właśnie koszt alternatywny. Tego właśnie uczysz się na pierwszym roku ekonomii. Gra w ogóle się nie zmieniła. Właśnie dlatego nowoczesna teoria zarządzania portfelem inwestycyjnym jest tak bezsensowna.\"\n\n71. \"Większość ludzi jest zbyt niespokojna, za bardzo się zamartwia. Sukces oznacza bycie bardzo cierpliwym aby być agresywnym, gdy nadejdzie właściwy moment.\"\n\n72. \"Nie czujemy przymusu, by działać. Jesteśmy absolutnie gotowi aby czekać, aż pojawi się coś przyzwoitego.\"\n\n73. \"Sztuka czekania bez zmęczenia czekaniem.\"\n\n74. \"Jeśli masz wątpliwości co do danej osoby, daruj ją sobie. Jest wystarczająco dużo miłych ludzi, z którymi można utrzymywać kontakt.\"\n\n75. \"Znasz ten mit, że przeciwieństwa się przyciągają? Cóż, przeciwieństwa się nie przyciągają. Eksperymenty psychologiczne dowodzą, że to ludzie, którzy są do siebie podobni przyciągają się do siebie. Nasze umysły [Mungera i Buffetta] działają w bardzo podobny sposób.\"\n\n76. \"Nigdy nie mieliśmy jakiegoś wielkiego planu. Każdego, kto chciał go zrobić, zwalnialiśmy, ponieważ taki plan zaczyna żyć własnym życiem i nie obejmuje zmian w rzeczywistości. Chcemy żeby ludzie brali pod uwagę nowe informacje.\"\n\n77. \"Plany strategiczne odpowiadają za większość głupich decyzji w Ameryce.\"\n\n78. „Istnieją firmy, trafiasz na nie kilka razy w życiu, w których każdy menedżer mógłby ogromnie zwiększyć zwrot tylko poprzez podniesienie cen - a jednak tego nie zrobił. Mają więc ogromną niewykorzystaną siłę cenową, której nie używają. To jest ostateczne rozwiązanie. Disney odkrył, że może znacznie podnieść ceny a frekwencja pozostanie na wysokim poziomie.\"\n\n79. „Priorytetyzowanie rzeczy, których raczej się nie zrobi nie ma sensu.\"\n\n80. \"Okazja trafia się umysłom przygotowanym\".\n\n81. \"Wiele okazji w życiu trwa krótko z powodu jakiejś tymczasowej nieefektywności. Naprawdę dobre okazje inwestycyjne nie trafiają się zbyt często i nie trwają zbyt długo, więc trzeba być gotowym do działania i mieć przygotowany umysł.\"\n\n82. \"Racjonalność to nie tylko to coś, co robisz, żeby zarobić więcej pieniędzy. Racjonalność to ogólnie naprawdę dobry pomysł. Należy po prostu unikać nonsensów, które są konwencją w danych czasach. Wymaga to rozwijania sposobów myślenia, które poprawiają twoją średnią skuteczność w czasie.\"\n\n83. \"Dużo czytam. Nie znam nikogo mądrego, kto by dużo nie czytał. Ale to nie wystarczy: trzeba mieć jeszcze temperament, żeby przyswajać wyczytane pomysły i robić nimi sensowne rzeczy. Większość ludzi nie przyswaja właściwych pomysłów lub nie wie, co z nimi zrobić.\"\n\n84. \"Nie spędzam czasu na użalaniu się za przeszłość jak już wyciągnę z niej wnioski. Nie rozwodzę się nad nią.\"\n\n85. \"Bardzo się przydaje dobre zrozumienie wszystkich najważniejszych koncepcji z nauk ścisłych i społecznych. Raz, daje to perspektywę. Dwa, to sposób na uporządkowanie doświadczeń w głowie, że tak powiem.\"\n\n86. \"Praktycznie każdy (1) przecenia takie rzeczy, które łatwo policzyć, ponieważ łatwo poddają się pomiarom i technikom statystycznym, których uczą na uczelniach, i (2) nie uwzględnia trudnych do zmierzenia zjawisk, które mogą być ważniejsze. Tego błędu starałem się unikać przez całe życie i nie żałuję, że tak robiłem.\"\n\n87. \"Nieumiejętność radzenia sobie z psychologicznym efektem zaprzeczenia jest częstym powodem bankructw. Poświęciłeś się czemuś w ogromnym stopniu. Włożyłeś w to wysiłek i pieniądze. A im więcej wkładasz, tym bardziej ta cała zasada konsekwencji sprawia, że myślisz: \"Teraz to musi zadziałać. Jeśli tylko postaram się trochę więcej, to wszystko zadziała... Ludzie bankrutują w ten sposób - ponieważ nie mogą się zatrzymać, zastanowić się chwilę i powiedzieć: \"Mogę to zamknąć, pozwolić sobie na spisanie tego na straty i żyć dalej, by znów zawalczyć. Nie muszę próbować obsesyjnie robić tak, żeby ta inwestycja się udała - bo to właśnie mnie złamie.\"\n\n88. „Unikamy słowa *synergia* bo ludzie zazwyczaj twierdzą, że synergia przynosi więcej korzyści, niż się po niej spodziewamy. Tak, synergia tak w ogóle istnieje, ale zbyt wiele fałszywych obietnic synergii wszędzie krąży. Berkshire jest pełne synergii - nie unikamy synergii jako takiej, tylko twierdzeń o synergii.\"\n\n89. \"Każdy rok, w którym nie odrzucisz jednego ze swoich najbardziej ukochanych konceptów, jest rokiem zmarnowanym.\"\n\n90. \"Etos nieoszukiwania samego siebie jest jednym z najlepszych, jakie można mieć. Jest potężny ponieważ jest tak rzadki.\"\n\n91. \"Obaj nalegamy na to, by prawie każdego dnia mieć dużo czasu na siedzenie i myślenie. To bardzo rzadkie w amerykańskim biznesie. Czytamy i myślimy. Tak więc Warren i ja czytamy i myślimy więcej, a robimy mniej niż większość ludzi w biznesie. Robimy tak, ponieważ lubimy takie życie. Ale zmieniliśmy to dziwactwo w pozytywną dla nas samych rzecz.\"\n\n92. \"Naprawiasz to, co można naprawić, a czego nie można - musisz to wytrzymać.\"\n\n93. \"Etos nie oszukiwania samego siebie jest jednym z najlepszych, jakie można mieć. Jest potężny, ponieważ jest tak rzadki.\"\n\n94. \"Obaj z Warrenem nalegamy na to, żeby prawie codziennie mieć dużo czasu na siedzenie i myślenie. To bardzo rzadkie w amerykańskim biznesie. Czytamy i myślimy. Tak więc Warren i ja czytamy i myślimy więcej, a robimy mniej niż większość ludzi w biznesie. Robimy tak, ponieważ lubimy takie życie.\"\n\n95. \"Każdy lubi być doceniany i traktowany fair, a osobowości dominujące, takie które są w stanie prowadzić cały biznes, lubią być obdarzane zaufaniem. Dzieciak, któremu powierzono klucz do pokoju komputerowego, powiedział: „Super, że mi ufacie\". Tak właśnie działamy w Berkshire - to sieć zasłużonego zaufania. Pozbywamy się głupoty i ludzi kontrolujących czy wszystko jest zrobione dobrze. Kiedy masz taką sieć zasłużonego zaufania możesz się też cieszyć ogromną efektywnością. Od czasu do czasu to nie działa, ale nie dlatego, że ktoś jest złą osobą tylko dlatego, że ktoś zbacza w kierunku niewłaściwych zachowań a następnie je racjonalizuje.\"\n\n96. \"Harvard i Yale skupiły inwestorów venture capital, którzy podejmowali najlepsze decyzje i byli najbystrzejsi. Bardzo niewielu VC zarobiło większość pieniędzy z tego rynku i to w bardzo krótkim czasie. Wszyscy inni zrobili zwroty od przeciętnych do marnych. Kiedy trzeba było zwracać wyniki inwestorom, zazdrość przeniknęła całe instytucjonalne biznesy o zarządzania pieniędzmi. Kwoty zainwestowane w VC wzrosły 10-krotnie po 1999 roku. Te późniejsze pieniądze zostały bardzo szybko utracone. I to się powtórzy. Nie znam nikogo, kto skutecznie oprałby się temu zjawisku. To jest nowa norma.\"\n\n97. \"Za każdym razem, gdy myślisz, że coś lub ktoś rujnuje ci życie, to jesteś to ty. To mentalność ofiary jest tak destrukcyjna.\"\n\n98. \"Nie potrzebujesz wielkiej mądrości, żeby stać się bardzo bogatym - wystarczy, że przez wystarczająco długi czas będziesz nieco lepszy od średnich.\"\n\n99. \"Jeśli nabierzesz mentalnego nawyku odnoszenia tego, co czytasz, do podstawowej struktury konceptów funkcjonowania świata to stopniowo zgromadzisz pewną mądrość.\"\n\n100. \"Zdobywaj praktyczną mądrość i odpowiednio do niej dostrajaj swoje zachowanie. Jeśli twoje nowe zachowanie przyniesie ci chwilową niepopularność wśród rówieśników... to do diabła z nimi.\"\n\n101. \"Sposobem na wygraną jest praca, praca, praca, praca i nadzieja na kilka wglądów (*insights*)… Prawdopodobnie nie będziesz wystarczająco mądry, żeby znaleźć ich niewiadomo ile w ciągu życia. Ale nawet kiedy masz tylko kilka to naprawdę da ci to wystarczającego kopa. To w sumie dość proste.\"\n\n102. \"Dlaczego miałoby być łatwo zrobić coś, co, jeśli zostanie zrobione dobrze dwa lub trzy razy uczyni ciebie i twoją rodzinę bogatą na całe życie?.\"\n\n---\n\nJakiegoś ważnego *dictum* Mungera tu zabrakło?\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/zarzadzanie-produktem-startup-vs-duza-organizacja.md",
      "title": "Zarządzanie produktem: startup vs. duża organizacja",
      "slug": "zarzadzanie-produktem-startup-vs-duza-organizacja",
      "date": "2024-12-02T10:00:00.000Z",
      "excerpt": "",
      "tags": [],
      "featured": false,
      "body": "# Zarządzanie produktem: startup vs. duża organizacja\n\n### Startup:\n\n- *Obserwacja*: Użytkownicy chcą nowej funkcjonalności.\n- *Designer* (60 minut później): Oto kilka prototypów, zobacz Figmę.\n- *Dev*: Możemy to dowieźć do końca tygodnia.\n\n### Duża firma:\n\n- *Obserwacja*: Hej, omówmy może nasze ostatnie insajty z badań gdy wróci Zuza. Celujemy w koniec miesiąca.\n- *Koniec miesiąca*: Robert naprawdę powinien być na tym spotkaniu, zmieńmy termin.\n- *Spotkanie*: Użytkownicy chcą tej funkcji. Będziemy potrzebować, żeby Marcin to klepnął.\n- *Spotkanie z Marcinem*: [Przedstawianie 6 tygodni badań nad nową funkcją]\n- *Marcin*: To może w sumie pasować do naszego planu na H2.\n- *H2 Kickoff*: Czy użytkownicy chcą tej funkcji?\n- *Product Manager*: Przygotuję discovery, żebyśmy byli gotowi na delivery w H2.\n- *Designer*: Mam przygotowane drafty w Figmie. Są gotowe na następne review.\n- *Design Review*: A dlaczego wogle ta funkcja? Czy zamiast tego nie powinniśmy nadać wyższego priorytetu tej drugiej, innej?\n- *Robert*: No a konsultowaliście to w ogóle z legalem?\n- *Rezultat*: Funkcja trafia do backlogu. Cykl się powtarza.\n\n(Na podstawie wpisu użytkownika Twittera [@emerywells](https://x.com/emerywells/status/1782914366398218540))\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/influencer-marketing-to-loteria.md",
      "title": "Influencer marketing to loteria",
      "slug": "influencer-marketing-to-loteria",
      "date": "2024-12-01T10:00:00.000Z",
      "excerpt": "",
      "tags": [],
      "featured": false,
      "body": "# Influencer marketing to loteria\n\nKażdy influencer jest jak los na loterii.\n\nKupując kampanię na digitalowej platformie reklamowej - u Meta, Google'a, ale także u kogoś mniejszego ale wyspecjalizowanego jak [Blix](https://grupablix.pl/) - kupujesz *przewidywalność*.\n\nJako marketer wiesz jaki będziesz mieć zasięg i ile zapłacisz za ten zasięg.\n\nJeśli masz jakieś dane historyczne to masz też pewnie model konwersji i przewidywaną cenę za konwersję.\n\nWiele rzeczy wiesz z góry (albo *prawie* wiesz), więc nad wieloma rzeczami masz kontrolę.\n\nDo tego wiele metryk mierzy się sama: impresje, CTRy, reach, konwersję, ceny per X, *viewability*, *view-through rate* i bardziej złożone wskaźniki.\n\nDzięki temu, że emisja kampanii jest przewidywalna i zmierzona - łatwo nią zarządzać i skalować inwestycję w kanale.\n\nSkalowalność ograniczona jest w zasadzie maksymalnym zasięgiem platformy (a konkretnie udziałem twojej grupy docelowej w całości populacji platformy) i skutecznością twojej kreacji. To niezwykle wygodne i efektywne.\n\nPrzewidywalne oznacza powtarzalne a mierzalne oznacza - skalowalne. Kontrolujesz sytuację.\n\nŻycie jest piękne. Matma się spina. Raporty są piękne.\n\nA potem ktoś wpada na świetny pomysł - zróbmy *influencer marketing*! (To było w 2019, nie?)\n\nAle każdy influencer jest jak los na loterii.\n\nWiększość losów przegrywa na loteriach.\n\nKonstruując kampanię opartą o influencerów, wszystkie wyżej wymienione atuty wypadają marketerom z ręki.\n\nTracisz kontrolę nad zasięgami, nad contentem (czy kreacją), znaczną częścią mierzalności i w efekcie skalowalnością.\n\nZasięgi influencera zależą od kanału, w którym pracuje *oraz* od jakości treści względem audytorium i algorytmów platformy.\n\nNie kontrolujesz żadnej z tych zmiennych bo nie znasz audytorium ani algosów. (Gdybyś znał nie potrzebowałbyś influencera, nie?). W ten sposób wprowadzasz pierwsze dwa ryzyka do swojej kampanii: ryzyko trafnego targetowania i ryzyko przewidywalnego zasięgu.\n\nJeśli narzucisz twórcy swój content *de facto* tracisz jeden z najważniejszych atutów influencera - jego *content-audience fit*.\n\nI w ten sposób witasz się z kolejnym elementem losowości.\n\nJeśli zaś zdasz się na brief i oprzesz o pomysł twórcy treści - tracisz swój własny *insight* kreatywny („co działa?\"). I dokładasz element losowości.\n\nBrzydki dylemat.\n\nOd contentu zależy przecież efektywność kampanii.\n\nNa tym jednak nie koniec:\n\nMarketer traci większą część analityki (jaki zasięg ma kampania na bieżąco? Jakie są CTRy, VTRy i konwersja?), a wraz z nią możliwość zarządzania kampanią w czasie rzeczywistym. Raz odpalony kawałek na YT albo tam zostanie albo zostanie skasowany. Nie zoptymalizujesz zbyt wiele. Ponownie - loteria.\n\nNawet jeśli kampania z jednym influencerem działa i masz co do tego pewność - skalowanie jej to nie jest prosta sprawa.\n\nW większości przypadków możesz dopalić treść *paidem,* żeby dobudować zasięg. Śmieszne, ale *content* od influencera nierzadko ma krótszy cykl życia od porządnej kreacji w *paidzie*. Więc dopalenie jej nie będzie tak skuteczne jak emisja kampanii adsowej.\n\nNie masz kontroli nad: zasięgiem, targetowaniem, treścią i jej skutecznością, mierzalnością i skalowalnością i powtarzalnością.\n\nAjć.\n\nAle nie, odrzućmy negatywne myślenie…\n\nPrzyjmijmy, że się udało! Wygrałeś - działa! Jej!\n\nRaporty na zielono, wykresy układają się w prawo i w górę. Życie jest piękne.\n\nTylko, że jest tak samo jak w Lotto.\n\nJak trafiłeś trójkę w losowaniu to następnym razem jak skreślisz te same cyfry to też wygrasz, nie?\n\nNo właśnie.\n\nTwój los, nawet jak wygra, nie musi wygrać w kolejnej loterii.\n\nDlatego influencer marketing to loteria.\n\nMyślisz inaczej? No to:\n\n[Napisz do mnie](mailto:jakub.jeziorny@gmail.com)\n\n(Jeśli myślisz, że ma to sens to też napisz).\n\n*Nota bene*:\n\nNiektóre produkty lepiej niż inne pasują do influencer marketingu.\n\nNa przykład te, których użycie wymaga instruktażu lub demonstracji. Także drogie, dyskrecjonalne produkty lub te, które ciężko porównać mogą sensownie się zachować. *Launche* konsumenckich produktów z dobrze dobranymi twórcami także mogą mieć sens.\n\nRyzyko jest tylko takie, że im więcej marketer jest zainwestowany w produkcję kreacji, tym większe ryzyko.\n\nPS. Oparte na własnych doświadczeniach w B2C."
    },
    {
      "id": "content/posts/10-lekcji-z-treningu-silowego.md",
      "title": "10 lekcji z treningu siłowego",
      "slug": "10-lekcji-z-treningu-silowego",
      "date": "2024-07-27T10:00:00.000Z",
      "excerpt": "",
      "tags": [],
      "featured": false,
      "body": "# 10 lekcji z treningu siłowego\n\nMoże wielkim chłopem nie zostanę, ale dźwiganie ciężkich przedmiotów nauczyło mnie paru rzeczy:\n\n1. Proste zadania mogą być niezwykle wymagające.\n2. Nawet lekkie czynności, wielokrotnie powtarzane, mogą być wyczerpujące.\n3. Co jest lekkie za pierwszym razem, może stać się *prawie* niemożliwe za drugim razem.\n4. To, co było możliwe za pierwszym razem, a bardzo trudne za drugim - będzie niemożliwe przy trzeciej próbie.\n5. Skomplikowane zadania stają się nieosiągalne wraz ze wzrostem obciążenia.\n6. Ciężkie, skomplikowane i proste zadania stają się możliwe, a potem łatwiejsze dzięki progresowi.\n7. Niektóre łatwe zadania przyspieszają progres.\n8. Zbyt ciężkie i skomplikowane zadania często hamują progres.\n9. „Co\" jest tak samo ważne co „jak\": błędy techniki prowadzą do kontuzji.\n10. Systematyczność i podejmowanie coraz trudniejszych zadań buduje siłę, kondycję i pewność siebie.\n\n---\n\nTeż robisz siłkę? Podziel się planem:\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/apple-vision-pro.md",
      "title": "Apple Vision Pro",
      "slug": "apple-vision-pro",
      "date": "2024-07-27T10:00:00.000Z",
      "excerpt": "",
      "tags": [],
      "featured": false,
      "body": "# Apple Vision Pro\n\nKilka szybkich refleksji po [prezentacji](https://www.youtube.com/watch?v=TX9qSaGXFyg) [Apple Vision Pro](https://www.apple.com/apple-vision-pro/):\n\n1. Apple znów to zrobiło: urządza dysrupcję od strony rynku wysokiej wartości, zamiast podręcznikowo od strony *low-market*.\n\n2. Co ma dużo sensu biorąc pod uwagę, że podobne rozwiązania mają już zastosowania w high-endowych niszach jak HUDy dla pilotów samolotów wojskowych.\n\n3. Vision Pro to nie jest atak na rynek konsol (jak w metawersowej strategii Meta), tylko na rynek *high-endowych* komputerów zbundlowanych z mega telewizorem i oryginalną, naturalniejszą nawigacją.\n\n4. Brak kontrolerów: Apple znów to zrobiło i użyło możliwie najnaturalniejszego interfejsu - tym razem to ruch gałek ocznych i ruchy dłoni.\n\n5. Gaming nie jest *driver use casem*. Zobaczyliśmy komunikację, pracę (Excel!), filmy, fotografię, social. Adresowanie wielu scenariuszy użycia naraz to także bardzo applowskie podejście.\n\n6. Ani *metawersum*, ani VR, tylko „spatial computing\" - Vision Pro nie przenosi do zupełnie nowego miejsca, tylko wzbogaca naturalne otoczenie o interakcje z oprogramowaniem. Nie immersja z gier, tylko lepszy interfejs niż komputer.\n\n7. Wideo 3D już wkrótce będzie można zrobić każdym iPhonem, a potem smartfonem.\n\n8. Zero wzmianek o AI, Apple konsekwentnie gra w grę o swoich mocnych stronach, zamiast podążać za benczmarkami trendów.\n\n9. Awatary bez nóg nie są nieuchronnym przeznaczeniem.\n\n10. Ekscytacja wróciła do technologii: najpierw AI, teraz *spatial computing*. Yay!\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/blogi-tesknie-za-nimi.md",
      "title": "Blogi, tęsknię za nimi",
      "slug": "blogi-tesknie-za-nimi",
      "date": "2024-07-27T10:00:00.000Z",
      "excerpt": "",
      "tags": [],
      "featured": false,
      "body": "# Blogi, tęsknię za nimi\n\nKocham zjawisko blogowania epoki [Web 2.0.](https://pl.wikipedia.org/wiki/Web_2.0)\n\nTo był najpiękniejszy internet. Blogi nie były wtedy platformami biznesowymi, ani taktykami o *personal brandingu*, tylko publicznymi dzienniczkami, notesami, pamiętnikami i kolumnami publicystycznymi.\n\n> Can we stop tweeting and go back to blogging, please?\n> — Kuba Filipowski (@kubafilipowski) December 15, 2022\n\nByły też zbiory esejów, felietonów, aforyzmów, recenzji, analiz, odkryć i poradników.\n\nKażdy kto pisał, pisał jak chciał, co chciał i dla kogo chciał.\n\nBez dyscyplinującego rygoru algorytmów z dzisiejszych soszali, blogi były nieco bardziej jak tradycyjne media, tylko, że osobiste.\n\nMoże dlatego popularnym memem *(w sensie Dawkinsa)* było dziennikarstwo obywatelskie.\n\nNo nie ważne.\n\nWażne, że ówczesne blogi miały gigantyczny problem z *discovery.* Były jako ekosystem pofragmentowane, pozbawione jednego obiegu informacji. Nie brakowało wartościowych autorów i autorek, ale znaleźć ich - o, to już było *trudne*.\n\nTę okazję wykorzystały media społecznościowe a potem wszystko się zmieniło.\n\nAgregacja miała dużo sensu i dlatego media społecznościowe wygrały.\n\nCena jest jednak wygórowana. Zaczęliśmy konsumować krótkie, płytkie treści. Przestaliśmy dawać sobie przestrzeń i na dłuższe treści, i na mniej wyrafinowane, ale wciąż ciekawe. Teraz - mam czasem wrażenie - każdy kto publikuje w soszalach jest *clickbaiterem*. Lajki i zasięgi to uzależniające waluty. Robią z autorów marketerów *swojej własnej osoby*.\n\nNa szczęście blogowanie zupełnie nie zginęło. Więcej, ma nawet swój mały renesans dzięki, między innymi, Substackowi i wykorzystaniu newsletterów jako platform self publishingu.\n\nJest coś wyjątkowego w powrocie do blogów. Uważam, że są przede wszystkim platformą do wyrażania prawdziwego siebie. Dają możliwość budowania prawdziwych relacji.\n\nW każdym mocnym newsletterze - podobnie jak w blogowaniu - osoba autora jest równie ważna, jak treści. Spójrz tylko na [Noah Smith](https://www.noahpinion.blog/)'a albo [Wojciecha Orlińskiego](https://ekskursje.pl/).\n\nImponują mi bo nie robią *personal brandingu* tylko pozwalają sobie na autentyczność - a ona dokłada wyjątkowy *flavour* do treści. Bardzo Web 2.0 vibe.\n\nBardzo długo też chciałem mieć blogaska właśnie tego rodzaju ale się trochę wstydziłem.\n\nW końcu dorosłem i postanowiłem sobie takie miejsce założyć - i tak tu trafiliśmy, Ty i ja, czytelniku czy czytelniczko.\n\nBędę tu publikował notatki. Głównie dotyczące technologicznego biznesu i głównie moich o nim przemyśleniach. Czasem z doświadczeń z prowadzenia takiego.\n\nNie obiecuję regularności.\n\nBędzie jak *za starych, dobrych czasów.*\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/meta-ray-bans.md",
      "title": "AI in The Box: okulary od Meta",
      "slug": "meta-ray-bans",
      "date": "2024-07-27T10:00:00.000Z",
      "excerpt": "",
      "tags": [],
      "featured": false,
      "body": "# AI in The Box: okulary od Meta\n\nZuck na konferencji dla developerów Meta Connect pokazał nowe gogle [Quest 3](https://about.fb.com/news/2023/09/meet-meta-quest-3-mixed-reality-headset/) (po sporej podwyżce, od teraz także o *mixed reality* jak [te od Apple](/apple-vision-pro/)), ale dla mnie ciekawsze było co innego:\n\nMeta zrobiło wraz z Ray-Banem [okulary](https://about.fb.com/news/2023/09/new-ray-ban-meta-smart-glasses/) zintegrowane z AI.\n\n*[Video demo Meta Ray-Ban Smart Glasses]*\n\nNie był to gwóźdź programu, ale uważam, że warto się im bliżej przyjrzeć:\n\n• Sam produkt jest *jakby* prostszą wersją gogli do *mixed-reality*. \"Jakby\" bo nie granie w gry jest tu głównym *use case'm*.\n\n• Wektorem nie jest *metawersum* ale dużo prostszy, bardziej podstawowy sposób zastosowania.\n\n• Okulary pozwalają na interakcję z tym, co widzi noszący - można prosić o opis, tego co się widzi; robić zdjęcia, filmy, livestreamować; tłumaczyć napisy w obcym języku a nawet poprosić o tutorial jak naprawić zepsuty tu-oto kran. Fajne.\n\nPrzejdźmy jednak to najważniejszych ficzerów:\n\n1. Cena: $299. Same okulary do robienia zdjęć za trzysta dolków to nie była super mocna propozycja wartości, ale okulary do zdjęć, filmów *oraz z wbudowanym AI* w tej cenie? To już ma zapaszek [klasycznej dysrupcji](https://mitsmr.pl/a/christensen-innowacja-jest-kluczem-do-tego-by-ludzie-stawali-sie-lepsi/D1EboGgwh). Niska cena + prostsze scenariusze użycia.\n\n2. Okulary wyglądają *normalnie*. I do tego można wybrać sobie spośród kilku modeli i rodzajów szkieł. Produkt spełnia - niedocenione w Google Glass - kryterium zasady MAYA, [Most Advanced, Yet Acceptable](https://www.interaction-design.org/literature/article/design-for-the-future-but-balance-it-with-your-users-present). Nie *epatuje* technolgizmem za to fajnie wygląda. Estetyka > użyteczność.\n\n3. AI w pakiecie ze sprzętem. To jest ewidentnie nowy kierunek natarcia na dwa wyzwania jednocześnie: (a.) scenariusze użycia *czata jako UI dla AI* (można *mówić* *w języku naturalnym* do AI o tym, co się widzi) oraz (b.) dyfuzji AI jako oprogramowania (jak sensownie zastosować AI w istniejącym już stosie rozwiązań? Otóż można mówić z AI o tym, co się właśnie *widzi*)*.*  Dzięki temu, że okulary ma się na nosie, ten *bundle* działa dla usera *naturalnie*.\n\nChyba.\n\nCzytam to zagranie jako próbę przejścia do [Aktu Drugiego historii AI](https://www.sequoiacap.com/article/generative-ai-act-two/): od fajnego, obiecującego demo do zastosowania zintegrowanego ze znanym konsumentowi produktem, w znanym *use case.*\n\nMamy tu więc: *hardware* jako platformę dla AI, zagranie na dysrupcję względem metawersowej strategii Meta (kek), innowację schowaną w akceptowalnej estetyce.\n\nCałkiem nieźle jak na *side project*.\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/prymat-dzialania-nad-intelektem-inteligencja-znaczy-mniej-niz-myslisz.md",
      "title": "Prymat działania nad intelektem: inteligencja znaczy mniej niż myślisz",
      "slug": "prymat-dzialania-nad-intelektem-inteligencja-znaczy-mniej-niz-myslisz",
      "date": "2024-07-27T10:00:00.000Z",
      "excerpt": "",
      "tags": [],
      "featured": false,
      "body": "# Prymat działania nad intelektem: inteligencja znaczy mniej niż myślisz\n\nW panteonie ludzkich cnót intelekt jest często czczony jako szczyt człowieczych osiągnięć. \n\nWychwalamy genialne umysły, które ukształtowały nasz świat - od Arystotelesa po Hawkinga - i zakładamy, że ich niezwykła sprawność intelektualna jest kluczem do sukcesu. \n\nAle co, jeśli powiem ci, że intelekt, choć przydatny, nie wystarcza do osiągania dużych, wielkich rzeczy? \n\nŻe istnieje inna, ważniejsza cecha, która oddziela prawdziwie utalentowanych od tych jedynie inteligentnych?\n\nTą cechą jest sprawczość. Zdolność do działania bez względu na okoliczności.\n\nSprawczość sprawia, że w świecie zachodzi jakaś zmiana. Mówimy wtedy, że rzeczy się dzieją.\n\nTo zdolność do przekuwania myśli na czyny, do przekształcania pomysłów w fakty. \n\nI to właśnie ta cecha, a nie intelekt, ostatecznie decyduje o powodzeniu w prawdziwym świecie.\n\nWyobraźmy sobie na chwilę dwie osoby: obie równie inteligentne, ale z bardzo różnymi poziomami sprawczości. \n\nPierwsza z nich, nazwijmy go Olek, jest błyskotliwym myślicielem, zdolnym z łatwością analizować złożone problemy. Całe dnie spędza na rozważaniu tajemnic wszechświata, zatracając się w myślach i pisząc czasem jakiś wnikliwy tekst. \n\nOlek rzadko jednak podejmuje działanie - woli myśleć idee a nie je realizować. Wymyślać rzeczy zamiast je robić.\n\nDruga osoba, nazwijmy ją Zuzą, jest równie inteligentna, ale ma zupełnie inne podejście. \n\nZuza jest *do-erem*, twórcą, kreatorem własnego przeznaczenia. Bierze swoje - lub nie, nie robi jej to różnicy - pomysły i realizuje je, przekształcając koncepty w namacalne, rzeczywiste projekty, które zmieniają życie ludzi wokół niej - i jej samej.\n\nZuza nie boi się podejmować ryzyka, eksperymentować, ponosić porażek i uczyć się na własnych błędach.\n\nA teraz powiedz:\n\nJak myślisz, kto będzie miał większy wpływ na świat? \n\nOlek ze swoimi genialnymi, zawiłymi konceptami, czy Zuza, ze swoim zaangażowaniem i motywacją gardzącą okolicznościami intelektualnymi?\n\nOdpowiedź jest jasna. \n\nZdecydowanie Zuzy zawsze będzie górowało nad intelektem Olka. \n\nMimo całej swojej błyskotliwości, pomysły Aleksandra pozostaną tylko tym - pomysłami. No chyba, że podejmie działanie. \n\nBo to właśnie działanie, a nie myślenie, zmienia świat.\n\nDlaczego jednak tak często utożsamiamy intelekt z sukcesem? Dlaczego zakładamy, że najmądrzejsza osoba w pokoju to ta, która osiągnie najwięcej? \n\nOdpowiedź leży w naszym systemie edukacji, który kładzie nacisk na wiedzę i zrozumienie, ale często zaniedbuje nauczanie umiejętności działania. \n\nUczymy się myśleć, analizować, krytykować, ale nie działać, tworzyć, budować.\n\nCiąży nam dziedzictwo idealizmu filozoficznego i tradycji arystokratyczno-inteligenckiej.\n\nTo poważny błąd. \n\nW prawdziwym świecie sukces odnosi nie najmądrzejsza osoba, ale ta, która potrafi przekształcić swoje pomysły w rzeczywistość. \n\nIle razy zdarzyło ci się narzekać, że jakiś polityk na wysokim stanowisku jest niekompetentny albo wprost głupi? Albo że majętny przedsiębiorca nie jest najostrzejszym nożem w kuchni gdy trzeba zabrać głos?\n\nTen przedsiębiorca potrafi jednak przekształcić koncepcję, pomysł albo marzenie w firmę, tak jak artysta może przekształcić natchnienie w dzieło a lider - wizję w ruch.\n\nSprawczość to nie tylko podejmowanie działań; to podejmowanie skalkulowanego ryzyka, eksperymentowanie, uczenie się na porażkach i wytrwałość w obliczu przeciwności. \n\nChodzi o bycie proaktywnym a nie reaktywnym. O nadawanie formy okolicznościom zamiast reagowania na okoliczności. O kształtowanie świata wokół siebie, a nie tylko odpowiadanie na bodźce ze środowiska.\n\nI to właśnie ta cecha, sprawczość, jest znakiem rozpoznawczym mądrości. \n\nW mądrości nie chodzi tylko o to, aby wiedzieć: co robić, jak i dlaczego. Ale by przede wszystkim: robić to. \n\nNie chodzi tylko o zrozumienie świata, ale o jego zmianę. \n\nMądra osoba to nie ta, która ma największą wiedzę, ale ta, która potrafi przekształcić wiedzę - jakąkolwiek wiedzę - w działanie. A działanie - na powrót w wiedzę o tym, jak działać skutecznie.\n\n[Napisz do mnie](mailto:jakub.jeziorny@gmail.com)"
    },
    {
      "id": "content/posts/screenless-i-hardware-jako-klient-ai-o-humane-ai-pin.md",
      "title": "Screenless i hardware jako klient AI. O Humane AI Pin.",
      "slug": "screenless-i-hardware-jako-klient-ai-o-humane-ai-pin",
      "date": "2024-07-27T10:00:00.000Z",
      "excerpt": "",
      "tags": [],
      "featured": false,
      "body": "# Screenless i hardware jako klient AI. O Humane AI Pin.\n\n> *There are only two ways to make money in business: one is to bundle; the other is unbundle* - Jim Barksdale, CEO Netscape\n\nMożna pomyśleć historię komputerów i oprogramowania jako historię redukcji poziomu trudności obsługi interfejsu między człowiekiem a mocą obliczeniową.\n\nKolejne warstwy abstrakcji *software'u* i frameworki *design'u* ułatwiają nam korzystanie z coraz większej mocy obliczeniowej oferowanej przez szybsze, mocniejsze komputery.\n\nOd kart perforowanych i elektrycznych terminali przez linie komend i terminale systemowe, po graficzne interfejsy wspierające peryferia i w końcu ekrany dotykowe.\n\nKażdy kolejny etap wymagał coraz mniejszych kompetencji, coraz mniej czasu, uwagi i wysiłku użytkownika, aby użyć komputera w pożądanym celu.\n\nAle interakcja z komputerem może być *jeszcze* naturalniejsza niż dotąd.\n\nMyślę o czacie jako paradygmacie UI i szerzej - o komunikacji z komputerem w języku naturalnym.\n\nHumane AI próbuje dokonać takiego przełomu.\n\nTL;DR: [Humane AI Pin](https://hu.ma.ne/) to rodzaj wpinki lub broszki, poprzez którą można komunikować się głosowo z OpenAI. Sprzęt ma kamerę, sensory ruchu i głośnik. Ale też *rzutnik* do wyświetlania interfejsu na dłoni.\n\n![Sketchpad](content/images/2023/11/code-block----0AMan-GUI-Invention.webp)\n*Sketchpad, stworzony w 1962 przez Ivana Sutherland w Lincoln Laboratory na MIT jest uważany za pierwszy komputer z interfejsem w formie ekranu ([The Computer Museum](https://computerhistory.org/blog/the-remarkable-ivan-sutherland/))*\n\nNajpierw jednak nieco kontekstu, żeby lepiej uchwycić zamiar Humane AI:\n\nMyślę, że mamy obecnie swoisty wyścig o to, kto zdefiniuje sztuczną inteligencję jako nową formę oprogramowania.\n\nGiganci ery internetowej - Microsoft, Google, Amazon, Meta - przyjęli różne teorie zwycięstwa w walce o to, kto i w jaki sposób użyje AI aby odmienić internet. Konkurencja nabiera na sile.\n\nWalczą giganci osobiście i przez swoje *proxy* (OpenAI, Anthropic, AI21 Labs). Znów ściera się open source (korporacyjny, od Meta) z podejściem zamkniętym (OpenAI aka CloseAI hehe).\n\nMali korsarze, indie developerzy wypuszczający wrappery na API OpenAI i większe startupy również biorą udział w zabawie - ale to ci najwięksi nadają jej ton.\n\nInaczej niż kiedyś, AI wydaje się, póki co, nie tyle nową platformą, kolejnym kontynentem do eksploracji i dominacji, ale bardziej nowym typem uzbrojenia pozwalającym uczestnikom gry przesuwać fronty.\n\nInternet to już nie to samo co kiedyś.\n\nPole gry o internet zostało już ustabilizowane: penetracja mobile i PC w krajach rozwiniętych jest wymaksowana, a granice biznesowej konkurencji - wytyczone.\n\nWalka o udział w *screen time* to częściej wojna pozycyjna niż startupowy *land grab* sprzed dekady ze swoim imperatywem wzrostu za wszelką cenę.\n\nDzięki mobile i powszechnemu dostępowi do internetu rywalizacja o użytkownika to właśnie rywalizacja o jego uwagę, jego *screen time*.\n\n![Attention Clock](content/images/2023/11/Activate-s-Attention-Clock-Our-analysis-of-consumer-technology-and-media.png)\n*Korzystanie z wielu ekranów w tym samym czasie sprawia, że doba ma 32 godziny.*\n\nPo nieco ponad dekadzie od rewolucji smartfonowej poziom nasycenia uwagi użytkowników komputerów i smartfonów realnie wypełnia większość doby.\n\n*Mobile ate our attention* chciałoby się powiedzieć - tylko że nie do końca tak jest.\n\n„Większość doby\" to przecież nie *cała* doba. Poza *screen time* musi być też jakiś *off-screen time*.\n\nCzas bez ekranu to czas niezagospodarowany przez komputery, oprogramowanie i internet. To jest właśnie kolejny kontynent do odkrycia. I to tutaj Humane AI Pin lokuje swoje ambicje.\n\nOczywiście nie jest to pierwsza próba wejścia w *off-screen time*. Alexa, Cortana, Siri, HomePod, Nest i inni to pionierzy, którzy przetarli szlak.\n\nNie przesadzę chyba, jeśli powiem, że wszyscy zawiedli w sensie, że nie zrealizowali swojej obietnicy - pozostały po nich głównie głośniki i częściowo rozwinięta technologia automatyzacji domu.\n\nWarunki możliwości *screenless computing* (albo IoT 2.0) ustanowiła dopiero technologia dużych modeli językowych.\n\nPonieważ interakcja z nimi jest możliwa za pośrednictwem języka naturalnego (innowacja ChataGPT) *oraz* za pośrednictwem mowy to możliwe jest, dosłownie, wykorzystywanie komputerów, także mobilnych (z kamerą, sensorami, etc.) bez konieczności używania ekranu.\n\nInaczej niż w przypadku IoT 1.0 mówimy tu o dwustronnej interakcji w języku naturalnym między AI w pudełku („Ghost in the shell\"), zamiast o wykorzystywaniu urządzenia jako zaledwie sensora podłączonego do aplikacji internetowej, w której dane są przetwarzane.\n\nTo duża zmiana.\n\nGłos jest naturalniejszym i gęstszym informacyjnie interfejsem niż czytanie i pisanie czy stukanie w ekran.\n\nAle to nie jest jedyna stawka rozgrywki rozpoczętej przez Humane AI.\n\nSłabością Humane AI Pin jest to, że oprogramowanie Pina nie należy do firmy.\n\nAI, które występuje w nazwie firmy dostarcza OpenAI. Trudna sprawa.\n\nPonieważ Humane AI realnie nie używa własnego modelu LLM to jest obecnie eksperymentem, którego hipoteza to: **hardware to bardzo dobry klient dla AI**.\n\nTaki nowy *bundle*, AI + sprzęt, ma szansę zbudować zupełnie nową kategorię rynkową.\n\nSukces tego eksperymentu może otworzyć nowy rozdział w historii komputerów i oprogramowania - nie tylko jako historii interfejsów między ludźmi a mocą obliczeniową.\n\n[Napisz do mnie](mailto:jakub.jeziorny@gmail.com)\n\n---\n\nPS. Humane AI Pin oraz [Raybany od Meta](/meta-ray-bans/) mają szansę otworzyć jeszcze kilka innych dyskusji.\n\nLinie napięcia dostrzegam także na tych osiach:\n\n1. Screen computing vs. screenless computing.\n2. Hardware jako klient AI vs. aplikacje jako klienci AI.\n3. AI jako ekstensja clouda (OpenAI) vs. małe modele LLM działające jako *edge computing AI*\n4. Pełna integracja oprogramowania i hardware'u (jak Apple i kiedyś Microsoft z Nokią) vs. modularyzacja OEMów (jak Google z Androidem a wcześniej Wintel)."
    }
  ]
}